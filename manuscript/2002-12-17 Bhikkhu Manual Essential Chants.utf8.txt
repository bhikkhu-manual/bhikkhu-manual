
Salutation to the Three Main Objects of Venerations

ANUMODANĀ

[/Yathā vāri-vahā pūrā,
Paripūrenti sāgaraṃ;
Evam-eva ito dinnaṃ,
Petānaṃ upakappati
Icchitaṃ patthitaṃ tumhaṃ,
Khippam-eva samijjhatu;
Sabbe pūrentu saṅkappā,
Cando paṇṇa-raso yathā;
Maṇi joti-raso yathā./]

[Khp.VII.v.8]

[DhpA.I.198]

or
[/Sabba-roga-vinimutto,]
Sabba-santāpa-vajjito;
Sabba-veram-atikkanto,
Nibbuto ca tuvam-bhava;/]
Sabb’ītiyo vivajjantu,
Sabba-rogo vinassatu;
Mā te bhavatv-antarāyo,
Sukhī dīgh’āyuko bhava; /(×3)
Abhivādana-sīlissa,
Niccaṃ vuḍḍhāpacāyino;
Cattāro dhammā vaḍḍhanti,
Āyu vaṇṇo sukhaṃ balaṃ.

[MJG]

[Dhp.v.109]

Ratanattay’ānubhāv’ādi-gāthā
Ratanattay’ānubhāvena
Ratanattaya-tejasā
Dukkha-roga-bhayā verā
Sokā sattu c’upaddavā
Anekā antarāyā pi
Vinassantu asesato
Jaya-siddhi dhanaṃ lābhaṃ
Sotthi bhāgyaṃ sukhaṃ balaṃ
Siri āyu ca vaṇṇo ca
Bhogaṃ vuḍḍhī ca yasavā
Sata-vassā ca āyu ca
Jīva-siddhī bhavantu te.

[Thai]

♦Bhavatu sabba-maṅgalaṃ

Rakkhantu sabba-devatā
Sabba-buddh’ānubhāvena
Sadā sotthī bhavantu te.
Bhavatu sabba-maṅgalaṃ
Rakkhantu sabba-devatā
Sabba-dhamm’ānubhāvena
Sadā sotthī bhavantu te.
Bhavatu sabba-maṅgalaṃ
Rakkhantu sabba-devatā
Sabba-saṅgh’ānubhāvena
Sadā sotthī bhavantu te.

[MJG]

Saṅgha-vatthu-gāthā
Dānañ-ca peyya-vajjañ-ca
Attha-cariyā ca yā idha
Samānattatā ca dhammesu
Tattha tattha yathā’rahaṃ
Ete kho saṅgahā loke
Rathass’āṇīva yāyato
Ete ca saṅgahā nāssu
Na mātā putta-kāraṇā
Labhetha mānaṃ pūjaṃ vā
Pitā vā putta-kāraṇā
Yasmā ca saṇgahā ete
Samavekkhanti paṇḍitā
Tasmā mahattaṃ papponti
Pāsaṃsā ca bhavanti te-ti.

[A.II.32]

Bhojana-dānānumodanā
Āyu-do bala-do dhīro,
Vaṇṇa-do paṭibhāṇa-do;
Sukhassa dātā medhāvī,
Sukhaṃ so adhigacchati.
Āyuṃ datvā balaṃ vaṇṇaṃ,
Sukhañ-ca paṭibhāna-do;
Dīgh’āyu yasavā hoti,
Yattha yatthūpapajjatī-ti.

[A.III.42]

Ādiya-sutta-gāthā
Bhuttā bhogā bhaṭā bhaccā,
Vitiṇṇā āpadāsu me;
Uddhaggā dakkhiṇā dinnā,
Atho pañca balī katā;
Upaṭṭhitā sīlavanto,
Saññatā brahma-cārino;
Yad-atthaṃ bhogam-iccheyya,
Paṇḍito gharam-āvasaṃ;
So me attho anuppatto,
Kataṃ ananutāpiyaṃ:
Etaṃ anussaraṃ macco,
Ariya-dhamme ṭhito naro;
Idh’eva naṃ pasaṃsanti,
Pecca sagge ca pamodatī-ti.

[A.III.46]

Culla-maṅgala-cakka-vāḷa
Sabba-buddh’ānubhāvena sabba-dhamm’ānubhāvena sabba-saṅgh’ānubhāvena Buddharatanaṃ dhamma-ratanaṃ saṅgha-ratanaṃ
Tiṇṇaṃ ratanānaṃ ānubhāvena
Catur-āsīti-sahassa-dhammakkhandh’ānubhāvena
Piṭakattay’ānubhāvena
Jina-sāvak’ānubhāvena
Sabbe te rogā
Sabbe te bhayā

Sabbe te antarāyā
Sabbe te upaddavā
Sabbe te dunnimittā
Sabbe te avamaṅgalā vinassantu
āyu-vaḍḍhako /āyu-vaḍḍhakā *
dhana-vaḍḍhako/ā
siri-vaḍḍhako/ā
yasa-vaḍḍhako/ā
bala-vaḍḍhako/ā
vaṇṇa-vaḍḍhako/ā
sukha-vaḍḍhako/ā
hotu sabbadā.
Dukkha-roga-bhayā verā,
Sokā sattu c’upaddavā;
Anekā antarāyā pi,
Vinassantu ca tejasā;
Jaya-siddhi dhanaṃ lābhaṃ,
Sotthi bhāgyaṃ sukhaṃ balaṃ;
Siri āyu ca vaṇṇo ca,
Bhogaṃ vuḍḍhī ca yasavā;
Sata-vassā ca āyū ca,
Jīva-siddhī bhavantu te.
♦Bhavatu sabba-maṅgalaṃ
Rakkhantu sabba-devatā,
Sabba-buddh’ānubhāvena
Sadā sotthī bhavantu te.
*

/when chanting for women.

Bhavatu sabba-maṅgalaṃ
Rakkhantu sabba-devatā,
Sabba-dhamm’ānubhāvena
Sadā sotthī bhavantu te.
Bhavatu sabba-maṅgalaṃ
Rakkhantu sabba-devatā,
Sabba-saṅgh’ānubhāvena
Sadā sotthī bhavantu te.

[MJG]

Aggappasāda-sutta-gāthā
Aggato ve pasannānaṃ,
Aggaṃ dhammaṃ vijānataṃ;
Agge Buddhe pasannānaṃ,
Dakkhiṇeyye anuttare;
Agge dhamme pasannānaṃ,
Virāgūpasame sukhe;
Agge saṅghe pasannānaṃ,
Puññakkhette anuttare.
Aggasmiṃ dānaṃ dadataṃ,
Aggaṃ puññaṃ pavaḍḍhati;
Aggaṃ āyu ca vaṇṇo ca,
Yaso kitti sukhaṃ balaṃ;
Aggassa dātā medhāvī,
Agga-dhamma-samāhito;
Deva-bhūto manusso vā,
[A.II.35; A.III.36]
Aggappatto pamodatī-ti.

Ariya-dhana-gāthā
Yassa saddhā Tathāgate,
Acalā supatiṭṭhitā ,
Sīlañ-ca yassa kalyāṇaṃ,
Ariya-kantaṃ pasaṃsitaṃ;
Saṅghe pasādo yass’atthi,
Uju-bhūtañ-ca dassanaṃ;
Adaliddo-ti taṃ āhu,
Amoghaṃ tassa jīvitaṃ;
Tasmā saddhañ-ca sīlañ-ca,
Pasādaṃ dhamma-dassanaṃ;
Anuyuñjetha medhāvī,
Saraṃ buddhāna sāsanan-ti.

[A.III.54]

Devat’ādissa-dakkhiṇā’numodanā-gāthā
Yasmiṃ padese kappeti,
Vāsaṃ paṇḍita-jātiyo;
Sīlavant’ettha bhojetvā,
Saññate brahma-cārino;
Yā tattha devatā āsuṃ,
Tāsaṃ dakkhiṇam-ādise;
Tā pūjitā pūjayanti,
Mānitā mānayanti naṃ;
Tato naṃ anukampanti,
Mātā puttaṃ va orasaṃ;
Devatā’nukampito poso,
Sadā bhadrāni passati.

[Vin.I.229f]

Kāla-dāna-sutta-gāthā
Kāle dadanti sapaññā,
Vadaññū vīta-maccharā;
Kālena dinnaṃ ariyesu,
Uju-bhūtesu tādisu;
Vippasanna-manā tassa,
Vipulā hoti dakkhiṇā.
Ye tattha anumodanti,
Veyyāvaccaṃ karonti vā;
Na tena dakkhiṇā onā,
Te pi puññassa bhāgino.
Tasmā dade appaṭivāna-citto,
Yattha dinnaṃ mahapphalaṃ;
Puññāni para-lokasmiṃ,
Patiṭṭhā honti pāṇinan-ti.

[A.III.41]

So Attha-laddho
So attha-laddho sukhito,
Viruḷho Buddha-sāsane;
Arogo sukhito hohi,
Saha sabbehi ñātibhi.
Sā attha-laddhā sukhitā,
Viruḷhā Buddha-sāsane;
Arogā sukhitā hohi,
Saha sabbehi ñātibhi.
Te attha-laddhā sukhitā,
Viruḷhā Buddha-sāsane;
Arogā sukhitā hotha,
Saha sabbehi ñātibhi.

[cf. A.I.294]

Adāsi-me ādi-gāthā (Tiro-kuḍḍa-kaṇḍaṃ)
Adāsi me akāsi me,
Ñāti-mittā sakhā ca me;
Petānaṃ dakkhiṇaṃ dajjā,
Pubbe katam-anussaraṃ.
Na hi ruṇṇaṃ vā soko vā,
Yā v’aññā paridevanā;
Na taṃ petānam-atthāya,
Evaṃ tiṭṭhanti ñātayo.
♦Ayañ-ca kho dakkhiṇā dinnā,

Saṅghamhi supatiṭṭhitā ;
Dīgha-rattaṃ hitāy’assa,
Ṭhānaso upakappati.
So ñāti-dhammo ca ayaṃ nidassito,
Petāna’pūjā ca katā uḷārā;
Balañ-ca bhikkhūnam-anuppadinnaṃ,
Tumhehi puññaṃ pasutaṃ anappakan-ti.
[Khp.VII.vv.10–13]

FUNERAL CHANTS
Dhamma-saṅgaṇī-mātikā
Kusalā dhammā.
Akusalā dhammā.
Abyākatā dhammā.
Sukhāya vedanāya sampayuttā dhammā.
Dukkhāya vedanāya sampayuttā dhammā.
Adukkhamasukhāya vedanāya sampayuttā
dhammā.
Vipākā dhammā.
Vipāka-dhamma-dhammā.
N’eva vipāka na vipāka-dhamma-dhammā.
Upādinn’upādāniyā dhammā.
Anupādinn’upādāniyā dhammā.
Anupādinnānupādāniyā dhammā.
Saṅkiliṭṭha-saṅkilesikā dhammā.
Asaṅkiliṭṭha-saṅkilesikā dhammā.
Asaṅkiliṭṭhāsaṅkilesikā dhammā.
Savitakka-savicārā dhammā.
Avitakka-vicāra-mattā dhammā.
Avitakkāvicārā dhammā.
Pīti-saha-gatā dhammā.
Sukha-saha-gatā dhammā.

Upekkhā-saha-gatā dhammā.
Dassanena pahātabbā dhammā.
Bhāvanāya pahātabbā dhammā.
N’eva dassanena na bhāvanāya
pahātabbā dhammā.
Dassanena pahātabba-hetukā dhammā.
Bhāvanāya pahātabba-hetukā dhammā.
N’eva dassanena na bhāvanāya
pahātabba-hetukā dhammā.
Ācaya-gāmino dhammā.
Apacaya-gāmino dhammā.
N’ev’ācaya-gāmino nāpacaya-gāmino dhammā.
Sekkhā dhammā.
Asekkhā dhammā.
N’eva sekkhā nāsekkhā dhammā.
Parittā dhammā.
Mahaggatā dhammā.
Appamāṇā dhammā.
Paritt’ārammaṇā dhammā.
Mahaggat’ārammaṇā dhammā.
Appamāṇ’ārammaṇā dhammā.
Hīnā dhammā.
Majjhimā dhammā.
Paṇītā dhammā.
Micchatta-niyatā dhammā.
Sammatta-niyatā dhammā.
Aniyatā dhammā.
Magg’ārammaṇā dhammā.
Magga-hetukā dhammā.

Maggādhipatino dhammā.
Uppannā dhammā.
Anuppannā dhammā.
Uppādino dhammā.
Atītā dhammā.
Anāgatā dhammā.
Paccuppannā dhammā.
Atīt’ārammaṇā dhammā.
Anāgat’ārammaṇā dhammā.
Paccuppann’ārammaṇā dhammā.
Ajjhattā dhammā.
Bahiddhā dhammā.
Ajjhatta-bahiddhā dhammā.
Ajjhatt’ārammaṇā dhammā.
Bahiddh’ārammaṇā dhammā.
Ajjhatta-bahiddh’ārammaṇā dhammā.
Sanidassana-sappaṭighā dhammā.
Anidassana-sappaṭighā dhammā.
Anidassanāppaṭighā dhammā.
[Dhammasaṅganī.1f]

Vipassanā-bhūmi-pāṭho
Pañcakkhandhā:
Rūpakkhandho, vedanākkhandho,
Saññākkhandho, saṅkhārakkhandho,
Viññāṇakkhandho.
Dvā-das’āyatanāni:
Cakkhv-āyatanaṃ rūp’āyatanaṃ,
Sot’āyatanaṃ sadd’āyatanaṃ,

Ghān’āyatanaṃ gandh’āyatanaṃ,
Jivh’āyatanaṃ ras’āyatanaṃ
Kāy’āyatanaṃ phoṭṭhabb’āyatanaṃ
Man’āyatanaṃ dhamm’āyatanaṃ.
Aṭṭhārasa dhātuyo:
Cakkhu-dhātu rūpa-dhātu cakkhu-viññāṇa-dhātu,
Sota-dhātu sadda-dhātu sota-viññāṇa-dhātu,
Ghāna-dhātu gandha-dhātu ghāna-viññāṇa-dhātu,
Jivhā-dhātu rasa-dhātu jivhā-viññāṇa-dhātu,
Kāya-dhātu phoṭṭhabba-dhātu kāya-viññāṇa-dhātu,
Mano-dhātu dhamma-dhātu mano-viññāṇa-dhātu.
Bā-vīsat’indriyāni:
Cakkhu’ndriyaṃ sot’indriyaṃ ghān’indriyaṃ
jivh’indriyaṃ kāy’indriyaṃ man’indriyaṃ,
Itth’indriyaṃ puris’indriyaṃ jīvit’indriyaṃ,
Sukh’indriyaṃ dukkh’indriyaṃ
somanass’indri-yaṃ domanass’indriyaṃ
upekkh’indriyaṃ,
Saddh’indriyaṃ viriy’indriyaṃ sat’indriyaṃ
samādh’indriyaṃ paññ’indriyaṃ,
Anaññātañ-ñassāmī-t’indriyaṃ aññ’indriyaṃ
aññātāv’indriyaṃ.
Cattāri ariya-saccāni:
Dukkhaṃ ariya-saccaṃ,
Dukkha-samudayo ariya-saccaṃ,

Dukkha-nirodho ariya-saccaṃ,
Dukkha-nirodha-gāminī paṭipadā ariya-saccaṃ.
Avijjā-paccayā saṅkhārā,
Saṅkhāra-paccayā viññāṇaṃ,
Viññāṇa-paccayā nāma-rūpaṃ,
Nāma-rūpa-paccayā saḷ-āyatanaṃ,
Saḷ-āyatana-paccayā phasso,
Phassa-paccayā vedanā,
Vedanā-paccayā taṇhā,
Taṇhā-paccayā upādānaṃ,
Upādāna-paccayā bhavo,
Bhava-paccayā jāti,
Jāti-paccayā jarā-maraṇaṃ soka-parideva-dukkha-domanass’upāyāsā sambhavanti.
Evam-etassa kevalassa dukkhakkhandhassa samudayo hoti.
Avijjāya tv-eva asesa-virāga-nirodhā
saṅkhāra-nirodho,
Saṅkhāra-nirodhā viññāṇa-nirodho,
Viññāṇa-nirodhā nāma-rūpa-nirodho,
Nāma-rūpa-nirodhā saḷ-āyatana-nirodho,
Saḷ-āyatana-nirodhā phassa-nirodho,
Phassa-nirodhā vedanā-nirodho,
Vedanā-nirodhā taṇhā-nirodho,
Taṇhā-nirodhā upādāna-nirodho,
Upādāna-nirodhā bhava-nirodho,
Bhava-nirodhā jāti-nirodho,
Jāti-nirodhā jarā-maraṇaṃ soka-parideva-

-dukkha-domanass’upāyāsā nirujjhanti.
Evam-etassa kevalassa dukkhakkhandhassa
nirodho hoti.
[cf.: M.III.15f; M.III.280f; M.III.62; M.III.249f; S.II.1f; passim]

Paṭṭhāna-mātikā-pāṭho
Hetu-paccayo, ārammaṇa-paccayo,
adhipati-paccayo, anantara-paccayo,
samanantara-paccayo, saha-jāta-paccayo,
aññam-añña-paccayo, nissaya-paccayo,
upanissaya-paccayo, pure-jāta-paccayo,
pacchā-jāta-paccayo, āsevana-paccayo,
kamma-paccayo, vipāka-paccayo,
āhāra-paccayo, indriya-paccayo,
jhāna-paccayo, magga-paccayo,
sampayutta-paccayo, vippayutta-paccayo,
atthi-paccayo, n’atthi-paccayo,
vigata-paccayo, avigata-paccayo.
[Tika Paṭṭhāna.1]

Paṃsu-kūla
For the living
Aciraṃ vat’ayaṃ kāyo,
Paṭhaviṃ adhisessati.
Chuḍḍho apeta-viññāṇo,
Niratthaṃ va kaliṅgaraṃ.
[Dhp.v.41]

For the dead
Aniccā vata saṅkhārā
Uppāda-vaya-dhammino;
Uppajjitvā nirujjhanti,
Tesaṃ vūpasamo sukho.

[D.II.157; S.I.6]

Sabbe sattā maranti ca
Mariṃsu ca marissare
Tath’evāhaṃ marissāmi
N’atthi me ettha saṃsayo.
—
Addhuvaṃ jīvitaṃ,
Dhuvaṃ maraṇaṃ,
Avassaṃ mayā maritabbaṃ
Maraṇapariyosānaṃ me jīvitaṃ.
Jīvitam m’eva aniyataṃ,
Maraṇaṃ niyataṃ,
Maraṇaṃ niyataṃ.
[DhpA.iii.170]

suttas

Dhamma-cakkappavattana Sutta
The Discourse on Setting
the Wheel of Dhamma in Motion
[Evam-me sutaṃ.] Ekaṃ samayaṃ Bhagavā,
Bārāṇasiyaṃ viharati Isipatane Migadāye.
Tatra kho Bhagavā pañca-vaggiye bhikkhū
āmantesi:
“Dve’me bhikkhave antā pabbajitena na
sevitabbā. /Katame dve?/ Yo cāyaṃ kāmesu
kāma-sukh’allikānuyogo, hīno gammo
pothujjaniko anariyo anattha-sañhito, yo
cāyaṃ atta-kilamathānuyogo, dukkho anariyo
anattha-sañhito. Ete’te bhikkhave ubho ante
anupagamma, majjhimā paṭipadā Tathāgatena
abhisambuddhā, cakkhu-karaṇī ñāṇa-karaṇī
upasamāya abhiññāya sambodhāya nibbānāya
saṃvattati.
Katamā ca sā bhikkhave majjhimā paṭipadā
Tathāgatena abhisambuddhā, cakkhu-karaṇī

ñāṇa-karaṇī upasamāya abhiññāya sambodhāya nibbānāya saṃvattati? Ayam-eva
ariyo aṭṭh’aṅgiko maggo, seyyathīdaṃ, sammādiṭṭhi sammā-saṅkappo, sammā-vācā
sammā-kammanto sammā-ājīvo, sammāvāyāmo sammā-sati sammā-samādhi. Ayaṃ
kho sā bhikkhave majjhimā paṭipadā Tathāgatena abhisambuddhā, cakkhu-karaṇī
ñāṇa-karaṇī upasamāya abhiññāya sambodhāya nibbānāya saṃvattati.
Idaṃ kho pana bhikkhave dukkhaṃ ariyasaccaṃ: Jāti pi dukkhā jarā pi dukkhā /vyādhi
pi dukkhā/ maraṇam pi dukkhaṃ, sokaparideva-dukkha-domanass’upāyāsā pi dukkhā,
appiyehi sampayogo dukkho, piyehi vippayogo
dukkho, yam-p’icchaṃ na labhati tam pi
dukkhaṃ, saṅkhittena pañc’upādānakkhandhā
dukkhā. Idaṃ kho pana bhikkhave dukkhasamudayo /aṃ/ ariya-saccaṃ: Yā’yaṃ taṇhā
ponobbhavikā nandi-rāga-sahagatā tatratatrābhinandinī, seyyathīdaṃ, kāma-taṇhā
bhava-taṇhā vibhava-taṇhā. Idaṃ kho pana
bhikkhave dukkha-nirodho /aṃ/ ariya-saccaṃ:
Yo tassā yeva taṇhāya asesa-virāga-nirodho
cāgo paṭinissaggo mutti anālayo. Idaṃ kho
pana bhikkhave dukkha-nirodha-gāminīpaṭipadā ariya-saccaṃ: ayam-eva ariyo
aṭṭh’aṅgiko maggo, seyyathīdaṃ, sammā-

diṭṭhi sammā-saṅkappo, sammā-vācā sammākammanto sammā-ājīvo, sammā-vāyāmo
sammā-sati sammā-samādhi.
Idaṃ dukkhaṃ ariya-saccan-ti me bhikkhave,
pubbe ananussutesu dhammesu, cakkhuṃ
udapādi ñāṇaṃ udapādi paññā udapādi vijjā
udapādi āloko udapādi. Taṃ kho pan’idaṃ
dukkhaṃ ariya-saccaṃ pariññeyyan-ti me
bhikkhave, pubbe ananussutesu dhammesu,
cakkhuṃ udapādi ñāṇaṃ udapādi paññā
udapādi vijjā udapādi āloko udapādi. Taṃ kho
pan’idaṃ dukkhaṃ ariya-saccaṃ pariññātan-ti
me bhikkhave, pubbe ananussutesu dhammesu,
cakkhuṃ udapādi ñāṇaṃ udapādi paññā
udapādi vijjā udapādi āloko udapādi.
Idaṃ dukkha-samudayo /aṃ/ ariya-saccan-ti
me bhikkhave, pubbe ananussutesu dhammesu,
cakkhuṃ udapādi ñāṇaṃ udapādi paññā
udapādi vijjā udapādi āloko udapādi. Taṃ kho
pan’idaṃ dukkha-samudayo /aṃ/ ariya-saccaṃ
pahātabban-ti me bhikkhave, pubbe
ananussutesu dhammesu, cakkhuṃ udapādi
ñāṇaṃ udapādi paññā udapādi vijjā udapādi
āloko udapādi. Taṃ kho pan’idaṃ dukkhasamudayo /aṃ/ ariya-saccaṃ pahīnan-ti me
bhikkhave, pubbe ananussutesu dhammesu,
cakkhuṃ udapādi ñāṇaṃ udapādi paññā
udapādi vijjā udapādi āloko udapādi.

Idaṃ dukkha-nirodho /aṃ/ ariya-saccan-ti me
bhikkhave, pubbe ananussutesu dhammesu,
cakkhuṃ udapādi ñāṇaṃ udapādi paññā
udapādi vijjā udapādi āloko udapādi. Taṃ kho
pan’idaṃ dukkha-nirodho /aṃ/ ariya-saccaṃ
sacchikātabban-ti me bhikkhave, pubbe
ananussutesu dhammesu, cakkhuṃ udapādi
ñāṇaṃ udapādi paññā udapādi vijjā udapādi
āloko udapādi. Taṃ kho pan’idaṃ dukkhanirodho /aṃ/ ariya-saccaṃ sacchikatan-ti me
bhikkhave, pubbe ananussutesu dhammesu,
cakkhuṃ udapādi ñāṇaṃ udapādi paññā
udapādi vijjā udapādi āloko udapādi.
Idaṃ dukkha-nirodha-gāminī-paṭipadā ariyasaccan-ti me bhikkhave, pubbe ananussutesu
dhammesu, cakkhuṃ udapādi ñāṇaṃ udapādi
paññā udapādi vijjā udapādi āloko udapādi.
Taṃ kho pan’idaṃ dukkha-nirodha-gāminīpaṭipadā ariya-saccaṃ bhāvetabban-ti me
bhikkhave, pubbe ananussutesu dhammesu,
cakkhuṃ udapādi ñāṇaṃ udapādi paññā
udapādi vijjā udapādi āloko udapādi. Taṃ kho
pan’idaṃ dukkha-nirodha-gāminī-paṭipadā
ariya-saccaṃ bhāvitan-ti me bhikkhave, pubbe
ananussutesu dhammesu, cakkhuṃ udapādi
ñāṇaṃ udapādi paññā udapādi vijjā udapādi
āloko udapādi.
Yāva-kīvañ-ca me bhikkhave imesu catūsu

ariya-saccesu, evan-ti-parivaṭṭaṃ dvādas’ākāraṃ yathā-bhūtaṃ ñāṇa-dassanaṃ na
suvisuddhaṃ ahosi, n’eva tāvāhaṃ bhikkhave
sadevake loke samārake sabrahmake,
sassamaṇa-brāhmaṇiyā pajāya sadevamanussāya, anuttaraṃ sammā-sambodhiṃ
abhi-sambuddho paccaññāsiṃ. Yato ca kho me
bhikkhave imesu catūsu ariya-saccesu,
evan-ti-parivaṭṭaṃ dvā-das’ākāraṃ yathābhūtaṃ ñāṇa-dassanaṃ suvisuddhaṃ ahosi,
athāhaṃ bhikkhave sadevake loke samārake
sabrahmake, sassamaṇa-brāhmaṇiyā pajāya
sadeva-manussāya, anuttaraṃ sammāsambodhiṃ abhisambuddho paccaññāsiṃ.
Ñāṇañ-ca pana me dassanaṃ udapādi: akuppā
me vimutti, ayam-antimā jāti, n’atthi dāni
punabbhavo-ti.” Idam-avoca Bhagavā.
Attamanā pañca-vaggiyā bhikkhū Bhagavato
bhāsitaṃ abhinanduṃ. Imasmiñ-ca pana
veyyākaraṇasmiṃ bhaññamāne, Āyasmato
Koṇḍaññassa virajaṃ vīta-malaṃ dhammacakkhuṃ udapādi. Yaṅ-kiñci samudayadhammaṃ sabban-taṃ nirodha-dhamman-ti.
Pavattite ca Bhagavatā dhamma-cakke,
bhummā devā saddam-anussāvesuṃ:
“Etam-Bhagavatā Bārāṇasiyaṃ Isipatane
Migadāye anuttaraṃ dhamma-cakkaṃ
pavattitaṃ, appaṭivattiyaṃ samaṇena vā

brāhmaṇena vā devena vā mārena vā
brahmunā vā kenaci vā lokasmin-ti.”
Bhummānaṃ devānaṃ saddaṃ sutvā,
Cātummahā-rājikā devā saddam-anussāvesuṃ.
Cātummahā-rājikānaṃ devānaṃ saddaṃ sutvā,
Tāvatiṃsā devā saddam-anussāvesuṃ.
Tāvatiṃsānaṃ devānaṃ saddaṃ sutvā, Yāmā
devā saddam-anussāvesuṃ. Yāmānaṃ
devānaṃ saddaṃ sutvā, Tusitā devā saddamanussāvesuṃ. Tusitānaṃ devānaṃ saddaṃ
sutvā, Nimmāna-ratī devā saddamanussāvesuṃ. Nimmāna-ratīnaṃ devānaṃ
saddaṃ sutvā, Para-nimmita-vasa-vattī devā
saddam-anussāvesuṃ. Para-nimmita-vasavattīnaṃ devānaṃ saddaṃ sutvā,
Brahma-kāyikā devā saddam-anussāvesuṃ:
“Etam-Bhagavatā Bārāṇasiyaṃ Isipatane
Migadāye anuttaraṃ dhamma-cakkaṃ
pavattitaṃ, appaṭivattiyaṃ samaṇena vā
brāhmaṇena vā devena vā mārena vā
brahmunā vā kenaci vā lokasmin-ti.”
Iti-ha tena khaṇena tena muhuttena, yāva
brahma-lokā saddo abbhuggacchi. Ayañ-ca
dasa-sahassī loka-dhātu, saṅkampi
sampakampi sampavedhi. Appamāṇo ca oḷāro
/uḷāro/ obhāso loke pātur-ahosi,
atikkamm’eva devānaṃ dev’ānubhāvaṃ.
Atha kho Bhagavā udānaṃ udānesi: “Aññāsi

vata bho Koṇḍañño, aññāsi vata bho
Koṇḍañño-ti.” Iti-h’idaṃ āyasmato
Koṇḍaññassa, Aññā-koṇḍañño-tveva nāmaṃ,
ahosī-ti.
Dhamma-cakkappavattana-suttaṃ Niṭṭhitaṃ.
[S.V.420f; Vin.I.10f]
♦ /…/ shows variants to Thai Pāli usage.

Anatta-lakkhaṇa Sutta
The Discourse on the Not-self Characteristic
[Evam-me sutaṃ.] Ekaṃ samayaṃ Bhagavā,
Bārāṇasiyaṃ viharati Isipatane Migadāye.
Tatra kho Bhagavā pañca-vaggiye bhikkhū
āmantesi:
“Rūpaṃ bhikkhave anattā. Rūpañ-ca h’idaṃ
bhikkhave attā abhavissa, na-y-idaṃ rūpaṃ
ābādhāya saṃvatteyya, labbhetha ca rūpe:
evaṃ me rūpaṃ hotu evaṃ me rūpaṃ mā
ahosī-ti. Yasmā ca kho bhikkhave rūpaṃ
anattā, tasmā rūpaṃ ābādhāya saṃvattati. Na
ca labbhati rūpe: evaṃ me rūpaṃ hotu evaṃ
me rūpaṃ mā ahosī-ti.
Vedanā anattā. Vedanā ca h’idaṃ bhikkhave
attā abhavissa, na-y-idaṃ vedanā ābādhāya
saṃvatteyya, labbhetha ca vedanāya: evaṃ me
vedanā hotu evaṃ me vedanā mā ahosī-ti.
Yasmā ca kho bhikkhave vedanā anattā, tasmā

vedanā ābādhāya saṃvattati. Na ca labbhati
vedanāya: evaṃ me vedanā hotu evaṃ me
vedanā mā ahosī-ti.
Saññā anattā. Saññā ca h’idaṃ bhikkhave attā
abhavissa, na-y-idaṃ saññā ābādhāya
saṃvatteyya, labbhetha ca saññāya, evaṃ me
saññā hotu evaṃ me saññā mā ahosī-ti. Yasmā
ca kho bhikkhave saññā anattā, tasmā saññā
ābādhāya saṃvattati. Na ca labbhati saññāya,
evaṃ me saññā hotu evaṃ me saññā mā ahosīti.
Saṅkhārā anattā. Saṅkhārā ca h’idaṃ
bhikkhave attā abhavissaṃsu, na-y-idaṃ
saṅkhārā ābādhāya saṃvatteyyuṃ, labbhetha
ca saṅkhāresu: evaṃ me saṅkhārā hontu evaṃ
me saṅkhārā mā ahesun-ti. Yasmā ca kho
bhikkhave saṅkhārā anattā, tasmā saṅkhārā
ābādhāya saṃvattanti. Na ca labbhati
saṅkhāresu: evaṃ me saṅkhārā hontu evaṃ me
saṅkhārā mā ahesun-ti.
Viññāṇaṃ anattā. Viññāṇañ-ca h’idaṃ
bhikkhave attā abhavissa, na-y-idaṃ viññāṇaṃ
ābādhāya saṃvatteyya, labbhetha ca viññāṇe:
evaṃ me viññāṇaṃ hotu evaṃ me viññāṇaṃ
mā ahosī-ti. Yasmā ca kho bhikkhave viññāṇaṃ
anattā, tasmā viññāṇaṃ ābādhāya saṃvattati.
Na ca labbhati viññāṇe: evaṃ me viññāṇaṃ
hotu evaṃ me viññāṇaṃ mā ahosī-ti.

Taṃ kiṃ maññatha bhikkhave, rūpaṃ niccaṃ
vā aniccaṃ vā-ti?”
“Aniccaṃ bhante.”
“Yam-panāniccaṃ dukkhaṃ vā taṃ sukhaṃ vāti?”
“Dukkhaṃ bhante.”
“Yam-panāniccaṃ dukkhaṃ vipariṇāmadhammaṃ, kallaṃ nu taṃ samanupassituṃ:
Etaṃ mama eso’ham-asmi eso me attā-ti?”
“No h’etaṃ bhante.”
Taṃ kiṃ maññatha bhikkhave, vedanā niccā vā
aniccā vā-ti?”
“Aniccā bhante.”
“Yam-panāniccaṃ dukkhaṃ vā taṃ sukhaṃ vāti?”
“Dukkhaṃ bhante.”
“Yam-panāniccaṃ dukkhaṃ vipariṇāmadhammaṃ, kallaṃ nu taṃ samanupassituṃ:
Etaṃ mama eso’ham-asmi eso me attā-ti?”
“No h’etaṃ bhante.”
“Taṃ kiṃ maññatha bhikkhave, saññā niccā vā
aniccā vā-ti?”
“Aniccā bhante.”
“Yam-panāniccaṃ dukkhaṃ vā taṃ sukhaṃ vāti?”
“Dukkhaṃ bhante.”

“Yam-panāniccaṃ dukkhaṃ vipariṇāmadhammaṃ, kallaṃ nu taṃ samanupassituṃ:
Etaṃ mama eso’ham-asmi eso me attā-ti?”
“No h’etaṃ bhante.”
“Taṃ kiṃ maññatha bhikkhave, saṅkhārā niccā
vā aniccā vā-ti?”
“Aniccā bhante.”
“Yam-panāniccaṃ dukkhaṃ vā taṃ sukhaṃ vāti?”
“Dukkhaṃ bhante.”
“Yam-panāniccaṃ dukkhaṃ vipariṇāmadhammaṃ, kallaṃ nu taṃ samanupassituṃ:
Etaṃ mama eso’ham-asmi eso me attā-ti?”
“No h’etaṃ bhante.”
“Taṃ kiṃ maññatha bhikkhave, viññāṇaṃ
niccaṃ vā aniccaṃ vā-ti?”
“Aniccaṃ” bhante.”
“Yam-panāniccaṃ dukkhaṃ vā taṃ sukhaṃ vāti?”
“Dukkhaṃ bhante.”
“Yam-panāniccaṃ dukkhaṃ vipariṇāmadhammaṃ, kallaṃ nu taṃ samanupassituṃ:
Etaṃ mama eso’ham-asmi eso me attā-ti?”
“No h’etaṃ bhante.”
“Tasmā-tiha bhikkhave, yaṅ-kiñci rūpaṃ
atītānāgata-paccuppannaṃ, ajjhattaṃ vā

bahiddhā vā, oḷārikaṃ vā sukhumaṃ vā, hīnaṃ
vā paṇītaṃ vā, yan-dūre santike vā, sabbaṃ
rūpaṃ, n’etaṃ mama n’eso’ham-asmi na m’eso
attā-ti. Evam-etaṃ yathā-bhūtaṃ
sammappaññāya daṭṭhabbaṃ.
Yā kāci vedanā atītānāgata-paccuppannā,
ajjhattā vā bahiddhā vā, oḷārikā vā sukhumā
vā, hīnā vā paṇītā vā, yā dūre santike vā, sabbā
vedanā, n’etaṃ mama n’eso’ham-asmi na m’eso
attā-ti. Evam-etaṃ yathā-bhūtaṃ
sammappaññāya daṭṭhabbaṃ.
Yā kāci saññā atītānāgata-paccuppannā,
ajjhattā vā bahiddhā vā, oḷārikā vā sukhumā
vā, hīnā vā paṇītā vā, yā dūre santike vā, sabbā
saññā, n’etaṃ mama n’eso’ham-asmi na m’eso
attā-ti. Evam-etaṃ yathā-bhūtaṃ
sammappaññāya daṭṭhabbaṃ.
Ye keci saṅkhārā atītānāgata-paccuppannā,
ajjhattā vā bahiddhā vā, oḷārikā vā sukhumā
vā, hīnā vā paṇītā vā, ye dūre santike vā, sabbe
saṅkhārā, n’etaṃ mama n’eso’ham-asmi na
m’eso attā-ti. Evam-etaṃ yathā-bhūtaṃ
sammappaññāya daṭṭhabbaṃ.
Yaṅ-kiñci viññāṇaṃ atītānāgatapaccuppannaṃ, ajjhattaṃ vā bahiddhā vā,
oḷārikaṃ vā sukhumaṃ vā, hīnaṃ vā paṇītaṃ
vā, yan-dūre santike vā, sabbaṃ viññāṇaṃ,

n’etaṃ mama n’eso’ham-asmi na m’eso attā-ti.
Evam-etaṃ yathā-bhūtaṃ sammappaññāya
daṭṭhabbaṃ.
Evaṃ passaṃ bhikkhave sutavā ariya-sāvako,
rūpasmiṃ pi nibbindati, vedanāya pi
nibbindati, saññāya pi nibbindati, saṅkhāresu
pi nibbindati, viññāṇasmiṃ pi nibbindati.
Nibbindaṃ virajjati. Virāgā vimuccati.
Vimuttasmiṃ vimuttam-iti ñāṇaṃ hoti. ‘Khīṇā
jāti, vusitaṃ brahma-cariyaṃ, kataṃ
karaṇīyaṃ, nāparaṃ itthattāyā-ti’ pajānātī-ti.”
Idam-avoca Bhagavā. Attamanā pañca-vaggiyā
bhikkhū Bhagavato bhāsitaṃ abhinanduṃ.
Imasmiñ-ca pana veyyākaraṇasmiṃ
bhaññamāne, pañca-vaggiyānaṃ bhikkhūnaṃ
anupādāya, āsavehi cittāni vimucciṃsū-ti.
Anatta-lakkhaṇa-suttaṃ Niṭṭhitaṃ.
[S.III.66f; Vin.I.13f]

Āditta-pariyāya Sutta
The Fire Discourse
[Evam-me sutaṃ.] Ekaṃ samayaṃ Bhagavā,
Gayāyaṃ viharati gayāsīse, saddhiṃ
bhikkhu-sahassena. Tatra kho Bhagavā
bhikkhū āmantesi:
“Sabbaṃ bhikkhave ādittaṃ. Kiñ-ca bhikkhave
sabbaṃ ādittaṃ? Cakkhuṃ bhikkhave ādittaṃ.

Rūpā ādittā. Cakkhu-viññāṇaṃ ādittaṃ.
Cakkhu-samphasso āditto. Yam-p’idaṃ
cakkhu-samphassa-paccayā uppajjati
vedayitaṃ, sukhaṃ vā dukkhaṃ vā
adukkham-asukhaṃ vā, tam-pi ādittaṃ.
Kena ādittaṃ? Ādittaṃ rāg’agginā dos’agginā
moh’agginā, ādittaṃ jātiyā jarā-maraṇena,
sokehi paridevehi dukkhehi domanassehi
upāyāsehi ādittan-ti vadāmi.
Sotaṃ ādittaṃ. Saddā ādittā. Sota-viññāṇaṃ
ādittaṃ. Sota-samphasso āditto. Yam-p’idaṃ
sota-samphassa-paccayā uppajjati vedayitaṃ,
sukhaṃ vā dukkhaṃ vā adukkham-asukhaṃ
vā, tam-pi ādittaṃ.
Kena ādittaṃ? Ādittaṃ rāg’agginā dos’agginā
moh’agginā, ādittaṃ jātiyā jarā-maraṇena,
sokehi paridevehi dukkhehi domanassehi
upāyāsehi ādittan-ti vadāmi.
Ghānaṃ ādittaṃ. Gandhā ādittā. Ghānaviññāṇaṃ ādittaṃ. Ghāna-samphasso āditto.
Yam-p’idaṃ ghāna-samphassa-paccayā
uppajjati vedayitaṃ, sukhaṃ vā dukkhaṃ vā
adukkham-asukhaṃ vā, tam-pi ādittaṃ.
Kena ādittaṃ? Ādittaṃ rāg’agginā dos’agginā
moh’agginā, ādittaṃ jātiyā jarā-maraṇena,
sokehi paridevehi dukkhehi domanassehi
upāyāsehi ādittan-ti vadāmi.

Jivhā ādittā. Rasā ādittā. Jivhā-viññāṇaṃ
ādittaṃ. Jivhā-samphasso āditto. Yam-p’idaṃ
jivhā-samphassa-paccayā uppajjati vedayitaṃ,
sukhaṃ vā dukkhaṃ vā adukkham-asukhaṃ
vā, tam-pi ādittaṃ.
Kena ādittaṃ? Ādittaṃ rāg’agginā dos’agginā
moh’agginā, ādittaṃ jātiyā jarā-maraṇena,
sokehi paridevehi dukkhehi domanassehi
upāyāsehi ādittan-ti vadāmi.
Kāyo āditto. Phoṭṭhabbā ādittā. Kāyaviññāṇaṃ ādittaṃ. Kāya-samphasso āditto.
Yam-p’idaṃ kāya-samphassa-paccayā uppajjati
vedayitaṃ, sukhaṃ vā dukkhaṃ vā
adukkham-asukhaṃ vā, tam-pi ādittaṃ.
Kena ādittaṃ? Ādittaṃ rāg’agginā dos’agginā
moh’agginā, ādittaṃ jātiyā jarā-maraṇena,
sokehi paridevehi dukkhehi domanassehi
upāyāsehi ādittan-ti vadāmi.
Mano āditto. Dhammā ādittā. Mano-viññāṇaṃ
ādittaṃ. Mano-samphasso āditto. Yam-p’idaṃ
mano-samphassa-paccayā uppajjati vedayitaṃ,
sukhaṃ vā dukkhaṃ vā adukkham-asukhaṃ
vā, tam-pi ādittaṃ.
Kena ādittaṃ? Ādittaṃ rāg’agginā dos’agginā
moh’agginā, ādittaṃ jātiyā jarā-maraṇena,
sokehi paridevehi dukkhehi domanassehi
upāyāsehi ādittan-ti vadāmi.

Evaṃ passaṃ bhikkhave sutavā ariya-sāvako,
cakkhusmiṃ pi nibbindati. Rūpesu pi
nibbindati. Cakkhu-viññāṇe pi nibbindati.
Cakkhu-samphasse pi nibbindati. Yam-p’idaṃ
cakkhu-samphassa-paccayā uppajjati
vedayitaṃ, sukhaṃ vā dukkhaṃ vā adukkhamasukhaṃ vā, tasmiṃ pi nibbindati.
Sotasmiṃ pi nibbindati. Saddesu pi nibbindati.
Sota-viññāṇe pi nibbindati. Sota-samphasse pi
nibbindati. Yam-p’idaṃ
sota-samphassa-paccayā uppajjati vedayitaṃ,
sukhaṃ vā dukkhaṃ vā adukkham-asukhaṃ
vā, tasmiṃ pi nibbindati.
Ghānasmiṃ pi nibbindati. Gandhesu pi
nibbindati. Ghāna-viññāṇe pi nibbindati.
Ghāna-samphasse pi nibbindati. Yam-p’idaṃ
ghāna-samphassa-paccayā uppajjati vedayitaṃ,
sukhaṃ vā dukkhaṃ vā adukkham-asukhaṃ
vā, tasmiṃ pi nibbindati.
Jivhāya pi nibbindati. Rasesu pi nibbindati.
Jivhā-viññāṇe pi nibbindati. Jivhā-samphasse
pi nibbindati. Yam-p’idaṃ jivhā-samphassapaccayā uppajjati vedayitaṃ, sukhaṃ vā
dukkhaṃ vā adukkham-asukhaṃ vā, tasmiṃ pi
nibbindati.
Kāyasmiṃ pi nibbindati. Phoṭṭhabbesu pi
nibbindati. Kāya-viññāṇe pi nibbindati.
Kāya-samphasse pi nibbindati. Yam-p’idaṃ

kāya-samphassa-paccayā uppajjati vedayitaṃ,
sukhaṃ vā dukkhaṃ vā adukkham-asukhaṃ
vā, tasmiṃ pi nibbindati.
Manasmiṃ pi nibbindati. Dhammesu pi
nibbindati. Mano-viññāṇe pi nibbindati.
Mano-samphasse pi nibbindati. Yam-p’idaṃ
mano-samphassa-paccayā uppajjati vedayitaṃ,
sukhaṃ vā dukkhaṃ vā adukkham-asukhaṃ
vā, tasmiṃ pi nibbindati.
Nibbindaṃ virajjati. Virāgā vimuccati.
Vimuttasmiṃ vimuttam-iti ñāṇaṃ hoti.
‘Khīṇā jāti, vusitaṃ brahma-cariyaṃ, kataṃ
karaṇīyaṃ, nāparaṃ itthattāyā-ti’ pajānātī-ti.”
Idam-avoca Bhagavā. Attamanā te bhikkhū
Bhagavato bhāsitaṃ abhinanduṃ. Imasmiñ-ca
pana veyyākaraṇasmiṃ bhaññamāne, tassa
bhikkhu-sahassassa anupādāya, āsavehi cittāni
vimucciṃsū-ti.
Āditta-pariyāya Suttaṃ Niṭṭhitaṃ.
[S.IV.19f; Vin.I.34]

Dhaj’agga Sutta
The Crest of the Standard
[Evam-me sutaṃ.] Ekaṃ samayaṃ Bhagavā,
Sāvatthiyaṃ viharati, Jeta-vane Anāthapiṇḍikassa ārāme. Tatra kho Bhagavā bhikkhū

āmantesi: “bhikkhavo-ti”. “Bhadante-ti,” te
bhikkhū Bhagavato paccassosuṃ. Bhagavā etad
avoca:
“Bhūta-pubbaṃ bhikkhave devāsura-saṅgāmo
samupabbūḷho ahosi. Atha kho bhikkhave
Sakko devānamindo deve tāva-tiṃse āmantesi:
‘Sace mārisā devānaṃ saṅgāma-gatānaṃ
uppajjeyya bhayaṃ vā chambhitattaṃ vā lomahaṃso vā, mameva tasmiṃ samaye
dhaj’aggaṃ ullokeyyātha. Mamaṃ hi vo
dhaj’aggaṃ ullokayataṃ yaṃ bhavissati
bhayaṃ vā chambhitattaṃ vā loma-haṃso vā,
so pahīyissati.’
‘No ce me dhaj’aggaṃ ullokeyyātha, atha
Pajāpatissa deva-rājassa dhaj’aggaṃ
ullokeyyātha. Pajāpatissa hi vo deva-rājassa
dhaj’aggaṃ ullokayataṃ yaṃ bhavissati
bhayaṃ vā chambhitattaṃ vā loma-haṃso vā,
so pahīyissati’.
‘No ce Pajāpatissa deva-rājassa dhaj’aggaṃ
ullokeyyātha, atha Varuṇassa deva-rājassa
dhaj’aggaṃ ullokeyyātha. Varuṇassa hi vo
deva-rājassa dha’jaggaṃ ullokayataṃ yaṃ
bhavissati bhayaṃ vā chambhitattaṃ vā lomahaṃso vā, so pahīyissati’.
‘No ce Varuṇassa deva-rājassa dhaj’aggaṃ
ullokeyyātha, atha Īsānassa deva-rājassa

dhaj’aggaṃ ullokeyyātha. Īsānassa hi vo devarājassa dhaj’aggaṃ ullokayataṃ yaṃ bhavissati
bhayaṃ vā chambhitattaṃ vā loma-haṃso vā,
so pahīyissatī-ti.’
“Taṃ kho pana bhikkhave Sakkassa vā
devānam indassa dhaj’aggaṃ ullokayataṃ,
Pajāpatissa vā deva-rājassa dhaj’aggaṃ
ullokayataṃ, Varuṇassa vā deva-rājassa
dhaj’aggaṃ ullokayataṃ, Īsānassa vā devarājassa dhaj’aggaṃ ullokayataṃ yaṃ bhavissati
bhayaṃ vā chambhitattaṃ vā loma-haṃso vā,
so pahīyethāpi no’pi pahīyetha.
“Taṃ kissa hetu? Sakko hi, bhikkhave,
devānam indo avītarāgo avītadoso avītamoho
bhīru chambhī utrāsī palāyī-ti.
“Ahañ-ca kho, bhikkhave, evaṃ vadāmi: Sace
tumhākaṃ, bhikkhave, arañña-gatānaṃ vā
rukkha-mūla-gatānaṃ vā suññāgāra-gatānaṃ
vā uppajjeyya bhayaṃ vā chambhitattaṃ vā
loma-haṃso vā, mam eva tasmiṃ samaye
anussareyyātha:
‘Iti pi so bhagavā arahaṃ sammā-sambuddho,
vijjā-caraṇa-sampanno sugato loka-vidū,
anuttaro purisa-damma-sārathi satthā devamanussānaṃ Buddho Bhagavā-ti. Mamaṃ hi vo
bhikkhave anussarataṃ, yaṃ bhavissati
bhayaṃ vā chambhitattaṃ vā loma-haṃso vā,
so pahīyissati.

“No ce maṃ anussareyyātha, atha dhammaṃ
anussareyyātha:
‘Svākkhāto Bhagavatā dhammo, sandiṭṭhiko
akāliko ehi-passiko, opanayiko paccattaṃ
veditabbo viññūhī-ti. Dhammaṃ hi vo
bhikkhave anussarataṃ, yaṃ bhavissati
bhayaṃ vā chambhitattaṃ vā loma-haṃso vā,
so pahīyissati.
“No ce dhammaṃ anussareyyātha, atha
saṅghaṃ anussareyyātha:
‘Supaṭipanno Bhagavato sāvaka-saṅgho,
uju-paṭipanno Bhagavato sāvaka-saṅgho,
ñāya-paṭipanno Bhagavato sāvaka-saṅgho,
sāmīci-paṭipanno Bhagavato sāvaka-saṅgho,
yad-idaṃ cattāri purisa-yugāni aṭṭha purisapuggalā, esa Bhagavato sāvaka-saṅgho,
āhuneyyo pāhuneyyo dakkhiṇeyyo añjalikaraṇīyo, anuttaraṃ puññakkhettaṃ lokassā-ti.
Saṅghaṃ hi vo bhikkhave anussarataṃ yaṃ
bhavissati bhayaṃ vā chambhitattaṃ vā lomahaṃso vā, so pahīyissati.
“Taṃ kissa hetu? Tathāgato hi bhikkhave
arahaṃ sammā-sambuddho, vītarāgo vītadoso
vītamoho, abhīru acchambhī anutrāsī apalāyīti.”
Idam avoca Bhagavā. Idaṃ vatvā sugato
athāparaṃ etad avoca satthā:

“Araññe rukkha-mūle vā,
Suññ’āgāre va bhikkhavo;
Anussaretha Sambuddhaṃ,
Bhayaṃ tumhāka no siyā.
No ce Buddhaṃ sareyyātha,
Loka-jeṭṭhaṃ narāsabhaṃ;
Atha dhammaṃ sareyyātha,
Niyyānikaṃ sudesitaṃ.
No ce dhammaṃ sareyyātha,
Niyyānikaṃ sudesitaṃ;
Atha saṅghaṃ sareyyātha,
Puññakkhettaṃ anuttaraṃ.
Evaṃ-Buddhaṃ sarantānaṃ,
Dhammaṃ saṅghañ-ca bhikkhavo;
Bhayaṃ vā chambhitattaṃ vā,
Loma-haṃso na hessatī-ti.”
Dhaj’agga Suttaṃ Niṭṭhitaṃ.
[S.I.218f]

Girimānanda-suttaṃ
Evaṃ me sutaṃ: Ekaṃ samayaṃ Bhagavā
Sāvatthiyaṃ viharati Jeta-vane Anāthapiṇḍikassa ārāme. Tena kho pana samayena
āyasmā Girimānando ābādhiko hoti dukkhito
bāḷha-gilāno. Atha kho āyasmā Ānando yena
Bhagavā ten’upasaṅkami; upasaṅkamitvā
Bhagavantaṃ abhivādetvā ekam-antaṃ nisīdi.
Ekam-antaṃ nisinno kho āyasmā Ānando
Bhagavantaṃ etad-avoca:

“Āyasmā, Bhante, Girimānando ābādhiko hoti
dukkhito bāḷha-gilāno. Sādhu Bhante Bhagavā
yen’āyasmā Girimānando ten’upasaṅkamatu
anukampaṃ upādāyā-ti.”
“Sace kho tvaṃ Ānanda Girimānandassa
bhikkhuno dasa saññā bhāseyyāsi, ṭhānaṃ kho
pan’etaṃ vijjati yaṃ Girimānandassa
bhikkhuno dasa saññā sutvā so ābādho ṭhānaso
paṭipassambheyya.
“Katamā dasa? Anicca-saññā, anatta-saññā,
asubha-saññā, ādīnava-saññā, pahāna-saññā,
virāga-saññā, nirodha-saññā, sabba-loke
anabhirata-saññā, sabba-saṅkhāresu aniccāsaññā, ānāpānassati.
“Katamā c’Ānanda anicca-saññā?
Idh’Ānanda, bhikkhu arañña-gato vā rukkhamūla-gato vā suññāgāra-gato vā iti
paṭisañcikkhati: ‘rūpaṃ aniccaṃ, vedanā
aniccā, saññā aniccā, saṅkhārā aniccā,
viññāṇaṃ aniccan-ti. Iti imesu pañcasu
upādānakkhandhesu aniccānupassī viharati.
Ayaṃ vuccat’Ānanda anicca-saññā.
“Katamā c’Ānanda anatta-saññā?
Idh’Ānanda, bhikkhu arañña-gato vā rukkhamūla-gato vā suññāgāra-gato vā iti
paṭisañcikkhati: ‘cakkhuṃ anattā, rūpā anattā,
sotaṃ anattā, saddā anattā, ghānaṃ anattā,

gandhā anattā, jivhā anattā, rasā anattā, kāyo
anattā, phoṭṭhabbā anattā, mano anattā,
dhammā anattā-ti. Iti imesu chasu ajjhattikabāhiresu āyatanesu anattānupassī viharati.
Ayaṃ vuccat’Ānanda, anatta-saññā.
“Katamā c’Ānanda, asubha-saññā?
Idh’Ānanda, bhikkhu imam-eva kāyaṃ uddhaṃ
pāda-talā adho kesa-matthakā taca-pariyantaṃ
pūraṃ nānāppakārassa asucino paccavekkhati:
‘Atthi imasmiṃ kāye: kesā, lomā, nakhā, dantā,
taco, maṃsaṃ, nhāru, aṭṭhi, aṭṭhi-miñjaṃ,
vakkaṃ, hadayaṃ, yakanaṃ, kilomakaṃ,
pihakaṃ, papphāsaṃ, antaṃ, anta-guṇaṃ,
udariyaṃ, karīsaṃ, pittaṃ, semhaṃ, pubbo,
lohitaṃ, sedo, medo, assu, vasā, kheḷo,
siṅghāṇikā, lasikā, muttan-ti.’ Iti imasmiṃ
kāye asubhānupassī viharati. Ayaṃ
vuccat’Ānanda asubha-saññā.
“Katamā c’Ānanda ādīnava-saññā?
Idh’Ānanda, bhikkhu arañña-gato vā rukkhamūla-gato vā suññāgāra-gato vā iti
paṭisañcikkhati: ‘Bahu-dukkho kho ayaṃ kāyo
bahu-ādīnavo. Iti imasmiṃ kāye vividhā
ābādhā uppajjanti, seyyathīdaṃ: cakkhu-rogo,
sota-rogo, ghāna-rogo, jivhā-rogo, kāya-rogo,
sīsa-rogo, kaṇṇa-rogo, mukha-rogo, dantarogo, oṭṭha-rogo, kāso, sāso, pināso, ḍāho,
jaro, kucchi-rogo, mucchā, pakkhandikā, sūlā,

visūcikā, kuṭṭhaṃ, gaṇḍo, kilāso, soso,
apamāro, daddu, kaṇḍu, kacchu, nakhasā,
vitacchikā, lohitaṃ, pittaṃ, madhu-meho,
aṃsā, piḷakā, bhagandalā, pitta-samuṭṭhānā
ābādhā, semha-samuṭṭhānā ābādhā, vātasamuṭṭhānā ābādhā, sannipātikā ābādhā, utupariṇāma-jā ābādhā, visama-parihāra-jā
ābādhā, opakkamikā ābādhā, kamma-vipāka-jā
ābādhā, sītaṃ, uṇhaṃ, jighacchā, pipāsā,
uccāro, passāvo-ti.’ Iti imasmiṃ kāye
ādīnavānupassī viharati. Ayaṃ vuccat’Ānanda
ādīnava-saññā.
“Katamā c’Ānanda pahāna-saññā?
Idh’Ānanda, bhikkhu uppannaṃ kāmavitakkaṃ nādhivāseti, pajahati, vinodeti,
byantīkaroti, anabhāvaṃ gameti. Uppannaṃ
byāpāda-vitakkaṃ nādhivāseti, pajahati,
vinodeti, byantīkaroti, anabhāvaṃ gameti.
Uppannaṃ vihiṃsā-vitakkaṃ nādhivāseti,
pajahati, vinodeti, byantīkaroti, anabhāvaṃ
gameti. Uppann’uppanne pāpake akusale
dhamme nādhivāseti, pajahati, vinodeti,
byantīkaroti, anabhāvaṃ gameti. Ayaṃ
vuccat’Ānanda pahāna-saññā.
“Katamā c’Ānanda, virāga-saññā?
Idh’Ānanda, bhikkhu arañña-gato vā rukkhamūla-gato vā suññāgāra-gato vā iti
paṭisañcikkhati: ‘Etaṃ santaṃ, etaṃ paṇītaṃ,

yad-idaṃ sabba-saṅkhāra-samatho
sabbūpadhippaṭinissaggo taṇhākkhayo virāgo
nibbānan-ti.’ Ayaṃ vuccat’Ānanda virāgasaññā.
“Katamā c’Ānanda, nirodha-saññā?
Idh’Ānanda, bhikkhu arañña-gato vā rukkhamūla-gato vā suññāgāra-gato vā iti
paṭisañcikkhati: ‘Etaṃ santaṃ, etaṃ paṇītaṃ,
yad-idaṃ sabba-saṅkhāra-samatho
sabbūpadhippaṭinissaggo taṇhākkhayo nirodho
nibbānan-ti.’ Ayaṃ vuccat’Ānanda nirodhasaññā.
“Katamā c’Ānanda, sabba-loke anabhiratasaññā?
Idh’Ānanda, bhikkhu ye loke upādānā cetaso
adhiṭṭhānābhinivesānusayā, te pajahanto
viharati anupādiyanto. Ayaṃ vuccat’Ānanda
sabba-loke anabhirata-saññā.
“Katamā c’Ānanda sabba-saṅkhāresu aniccāsaññā?
Idh’Ānanda bhikkhu sabba-saṅkhāresu aṭṭīyati,
harāyati, jigucchati. Ayaṃ vuccat’ Ānanda,
sabba-saṅkhāresu aniccā-saññā.
“Katamā c’Ānanda ānāpānassati?
Idh’Ānanda, bhikkhu arañña-gato vā rukkhamūla-gato vā suññāgāra-gato vā nisīdati,
pallaṅkaṃ ābhujitvā, ujuṃ kāyaṃ paṇidhāya,

parimukhaṃ satiṃ upaṭṭhapetvā. So sato’va
assasati sato’va passasati. Dīghaṃ vā
assasanto: ‘Dīghaṃ assasāmī-ti’ pajānāti.
Dīghaṃ vā passasanto: ‘Dīghaṃ passasāmī-ti’
pajānāti. Rassaṃ vā assasanto: ‘Rassaṃ
assasāmī-ti’ pajānāti. Rassaṃ vā passasanto:
‘Rassaṃ passasāmī-ti’ pajānāti. ‘Sabba-kāyapaṭisaṃvedī assasissāmī-ti’ sikkhati. ‘Sabbakāya-paṭisaṃvedī passasissāmī-ti’ sikkhati.
‘Passambhayaṃ kāya-saṅkhāraṃ assasissāmī-ti’
sikkhati. ‘Passambhayaṃ kāya-saṅkhāraṃ
passasissāmī-ti’ sikkhati.
‘Pīti-paṭisaṃvedī assasissāmī-ti’ sikkhati.
‘Pīti-paṭisaṃvedī passasissāmī-ti’ sikkhati.
‘Sukha-paṭisaṃvedī assasissāmī-ti’ sikkhati.
‘Sukha-paṭisaṃvedī passasissāmī-ti’ sikkhati.
‘Citta-saṅkhāra-paṭisaṃvedī assasissāmī-ti’
sikkhati. ‘Citta-saṅkhāra-paṭisaṃvedī
passasissāmī-ti’ sikkhati. ‘Passambhayaṃ cittasaṅkhāraṃ assasissāmī-ti’ sikkhati.
‘Passambhayaṃ citta-saṅkhāraṃ passasissāmīti’ sikkhati.
‘Citta-paṭisaṃvedī assasissāmī-ti’ sikkhati.
‘Citta-paṭisaṃvedī passasissāmī-ti’ sikkhati.
‘Abhippamodayaṃ cittaṃ assasissāmī-ti’
sikkhati. ‘Abhippamodayaṃ cittaṃ
passasissāmī-ti’ sikkhati. ‘Samādahaṃ cittaṃ
assasissāmī-ti’ sikkhati. ‘Samādahaṃ cittaṃ
passasissāmī-ti’ sikkhati. ‘Vimocayaṃ cittaṃ

assasissāmī-ti’ sikkhati. ‘Vimocayaṃ cittaṃ
passasissāmī-ti’ sikkhati.
‘Aniccānupassī assasissāmī-ti’ sikkhati.
‘Aniccānupassī passasissāmī-ti’ sikkhati.
‘Virāgānupassī assasissāmī-ti’ sikkhati.
‘Virāgānupassī passasissāmī-ti’ sikkhati.
‘Nirodhānupassī assasissāmī-ti’ sikkhati.
‘Nirodhānupassī passasissāmī-ti’ sikkhati.
‘Paṭinissaggānupassī assasissāmī-ti’ sikkhati.
‘Paṭinissaggānupassī passasissāmī-ti’ sikkhati.
Ayaṃ vuccat’ Ānanda, ānāpānassati.
“Sace kho tvaṃ, Ānanda, Girimānandassa
bhikkhuno imā dasa saññā bhāseyyāsi, ṭhānaṃ
kho pan’etaṃ vijjati yaṃ Girimānandassa
bhikkhuno imā dasa saññā sutvā so ābādho
ṭhānaso paṭippassambheyyā-ti.”
Atha kho āyasmā Ānando Bhagavato santike
imā dasa saññā uggahetvā yen’āyasmā
Girimānando ten’upasaṅkami; upasaṅkamitvā
āyasmato Girimānandassa imā dasa saññā
abhāsi.
Atha kho āyasmato Girimānandassa dasa saññā
sutvā so ābādho ṭhānaso paṭippassambhi,
vuṭṭhāhi c’āyasmā Girimānando tamhā ābādhā.
Tathā pahīno ca pan’āyasmato Girimānandassa
so ābādho ahosī-ti.”
Girimānanda Suttaṃ Niṭṭhitaṃ.
[A.V.108]

Cātur-appamaññā-pāṭho
Atthi kho tena Bhagavatā jānatā passatā
arahatā sammā-sambuddhena,
catasso appamaññāyo sammad-akkhātā.
“Idha bhikkhu mettā-saha-gatena cetasā
ekaṃ disaṃ pharitvā viharati,
Tathā dutiyaṃ tathā tatiyaṃ tathā catutthaṃ,
Iti uddham-adho tiriyaṃ sabbadhi
sabbattatāya sabbāvantaṃ lokaṃ.
Mettā-saha-gatena cetasā vipulena
mahaggatena appamāṇena averena
abyāpajjhena pharitvā viharati.
Karuṇā-saha-gatena cetasā
ekaṃ disaṃ pharitvā viharati,
Tathā dutiyaṃ tathā tatiyaṃ tathā catutthaṃ,
Iti uddham-adho tiriyaṃ sabbadhi
sabbattatāya sabbāvantaṃ lokaṃ.
Karuṇā-saha-gatena cetasā vipulena
mahaggatena appamāṇena averena
abyāpajjhena pharitvā viharati.
Muditā-sahagatena cetasā
ekaṃ disaṃ pharitvā viharati,
Tathā dutiyaṃ tathā tatiyaṃ tathā catutthaṃ,

Iti uddham-adho tiriyaṃ sabbadhi
sabbattatāya sabbāvantaṃ lokaṃ.
Muditā-saha-gatena cetasā vipulena
mahaggatena appamāṇena averena
abyāpajjhena pharitvā viharati.
Upekkhā-saha-gatena cetasā
ekaṃ disaṃ pharitvā viharati,
Tathā dutiyaṃ tathā tatiyaṃ tathā catutthaṃ,
Iti uddham-adho tiriyaṃ sabbadhi
sabbattatāya sabbāvantaṃ lokaṃ.
Upekkhā-saha-gatena cetasā vipulena
mahaggatena appamāṇena averena
abyāpajjhena pharitvā viharati.”
Imā kho tena Bhagavatā jānatā passatā
arahatā sammā-sambuddhena,
catasso appamaññāyo sammad-akkhātā-ti.
[cf. A.I.192]

Dasa-dhamma-sutta-pāṭho
Evaṃ me sutaṃ. Ekaṃ samayaṃ Bhagavā,
Sāvatthiyaṃ viharati, Jeta-vane Anāthapiṇḍikassa ārāme. Tatra kho Bhagavā bhikkhū
āmantesi: “bhikkhavo-ti”. “Bhadante-ti” te
bhikkhū Bhagavato paccassosuṃ, Bhagavā
etad-avoca:

/[Handa mayaṃ pabbajita-abhiṇhapaccavekkhaṇa-pāṭhaṃ bhaṇāmase:]/
“Dasa ime bhikkhave dhammā pabbajitena
abhiṇhaṃ paccavekkhitabbā.
Katame dasa?
Vevaṇṇiy’amhi ajjhūpagato-ti,
pabbajitena abhiṇhaṃ paccavekkhitabbaṃ.
Para-paṭibaddhā me jīvikā-ti,
pabbajitena abhiṇhaṃ paccavekkhitabbaṃ.
Añño me ākappo karaṇīyo-ti,
pabbajitena abhiṇhaṃ paccavekkhitabbaṃ.
Kacci nu kho me attā sīlato na upavadatī-ti,
pabbajitena abhiṇhaṃ paccavekkhitabbaṃ.
Kacci nu kho maṃ anuvicca viññū sabrahmacārī sīlato na upavadantī-ti,
pabbajitena abhiṇhaṃ paccavekkhitabbaṃ.
Sabbehi me piyehi manāpehi nānā-bhāvo
vinā-bhāvo-ti,
pabbajitena abhiṇhaṃ paccavekkhitabbaṃ.
Kammassako’mhi kamma-dāyādo kamma-yoni
kamma-bandhu kamma-paṭisaraṇo, yaṃ
kammaṃ karissāmi kalyāṇaṃ vā pāpakaṃ
vā tassa dāyādo bhavissāmī-ti,
pabbajitena abhiṇhaṃ paccavekkhitabbaṃ.
Katham-bhūtassa me rattin-divā vītipatantī-ti,

pabbajitena abhiṇhaṃ paccavekkhitabbaṃ.
Kacci nu kho’haṃ suññāgāre abhiramāmī-ti,
pabbajitena abhiṇhaṃ paccavekkhitabbaṃ.
Atthi nu kho me uttari-manussa-dhammā
alam-ariya-ñāṇa-dassana-viseso adhigato,
so’haṃ pacchime kāle sabrahma-cārīhi
puṭṭho na maṅku bhavissāmī-ti,
pabbajitena abhiṇhaṃ paccavekkhitabbaṃ.
Ime kho bhikkhave dasa dhammā pabbajitena
abhiṇhaṃ paccavekkhitabbā-ti.”
Idam avoca Bhagavā. Attamanā te bhikkhū
Bhagavato bhāsitaṃ abhinandun-ti.
[A.I.87f]

patimokkha chants
Ovāda-pāṭimokkha Gāthā
Khantī paramaṃ tapo tītikkhā
Nibbānaṃ paramaṃ vadanti Buddhā,
Na hi pabbajito parūpaghātī
Samaṇo hoti paraṃ viheṭhayanto. [Dhp.v.184]
Sabba-pāpassa akaraṇaṃ,
Kusalassūpasampadā,
Sacitta-pariyodapanaṃ:
Etaṃ Buddhāna sāsanaṃ.

[Dhp.v.183]

Anūpavādo anūpaghāto
Pāṭimokkhe ca saṃvaro
Mattañ-ñutā ca bhattasmiṃ
Pantañ-ca sayan’āsanaṃ.
Adhicitte ca āyogo:
Etaṃ Buddhāna sāsanan-ti.

[Dhp.v.185]

Sīl’uddesa-pāṭho Uposath’āvasāne Sajjhāyitabbo
Bhāsitam idaṃ tena Bhagavatā jānatā passatā
arahatā sammā-sambuddhena,
Sampanna-sīlā bhikkhave viharatha
sampanna-pāṭimokkhā,
Pāṭimokkha-saṃvara-saṃvutā viharatha
ācāra-gocara-sampannā,

Aṇu-mattesu vajjesu bhaya-dassāvī
samādāya sikkhatha sikkhāpadesū-ti.
Tasmā-tih’amhehi sikkhitabbaṃ,
Sampanna-sīlā viharissāma sampannapāṭimokkhā,
Pāṭimokkha-saṃvara-saṃvutā viharissāma
ācāra-gocara-sampannā,
Aṇu-mattesu vajjesu bhaya-dassāvī
samādāya sikkhissāma sikkhāpadesū-ti,
Evañ hi no sikkhitabbaṃ.
[cf. D.I.63; D.III.266f]

Tāyana-gāthā
Chinda sotaṃ parakkamma
Kāme panūda brāhmaṇa
Nappahāya muni kāme
N’ekattam-upapajjati
Kayirā ce kayirāth’enaṃ
Daḷham-enaṃ parakkame
Sithilo hi paribbājo
Bhiyyo ākirate rajaṃ
Akataṃ dukkaṭaṃ seyyo
Pacchā tappati dukkaṭaṃ
Katañ-ca sukataṃ seyyo
Yaṃ katvā nānutappati
Kuso yathā duggahito
Hattham-evānukantati
Sāmaññaṃ dupparāmaṭṭhaṃ
Nirayāyūpakaḍḍhati

Yaṅ-kiñci sithilaṃ kammaṃ
Saṅkiliṭṭhañ-ca yaṃ vataṃ
Saṅkassaraṃ brahma-cariyaṃ
Na taṃ hoti mahapphalan-ti.
[S.I.49f]

Sāmaṇera Sikkhā
Anuññāsi kho Bhagavā,
Sāmaṇerānaṃ dasa sikkhā-padāni,
Tesu ca sāmaṇerehi sikkhituṃ:
Pāṇātipātā veramaṇī,
Adinn’ādānā veramaṇī,
Abrahma-cariyā veramaṇī,
Musā-vādā veramaṇī,
Surā-meraya-majja-pamādaṭṭhānā veramaṇī,
Vikāla-bhojanā veramaṇī,
Nacca-gīta-vādita-visūka-dassanā veramaṇī,
Mālā-gandha-vilepana-dhāraṇa-maṇḍanavibhūsanaṭṭhānā veramaṇī,
Uccā-sayana-mahā-sayanā veramaṇī,
Jāta-rūpa-rajata-paṭiggahaṇā veramaṇī-ti,
[Vin.I.83f]

Anuññāsi kho Bhagavā,
Dasahi aṅgehi samannāgataṃ sāmaṇeraṃ
nāsetuṃ.
Katamehi dasahi?
Pāṇātipātī hoti,
Adinn’ādāyī hoti,
Abrahma-carī hoti,

Musā-vādī hoti,
Majja-pāyī hoti,
Buddhassa avaṇṇaṃ bhāsati,
Dhammassa avaṇṇaṃ bhāsati,
Saṅghassa avaṇṇaṃ bhāsati,
Micchā-diṭṭhiko hoti,
Bhikkhunī-dūsako hoti,
Anuññāsi kho Bhagavā,
Imehi dasahi aṅgehi samannāgataṃ
sāmaṇeraṃ nāsetun-ti. [Vin.I.85]
Anuññāsi kho Bhagavā,
Pañcahi aṅgehi samannāgatassa sāmaṇerassa
daṇḍa-kammaṃ kātuṃ.
Katamehi pañcahi?
Bhikkhūnaṃ alābhāya parisakkati,
Bhikkhūnaṃ anatthāya parisakkati,
Bhikkhūnaṃ anāvāsāya parisakkati,
Bhikkhū akkosati paribhāsati,
Bhikkhū bhikkhūhi bhedeti,
Anuññāsi kho Bhagavā,
Imehi pañcahi aṅgehi samannāgatassa
sāmaṇerassa daṇḍa-kammaṃ kātun-ti.
[Vin.I.84]

english translations
Reflections on the Four Requisites
Wisely reflecting, I use the robe: only to ward off
cold, to ward off heat, to ward off the touch of flies,
mosquitoes, wind, burning and creeping things,
only for the sake of modesty.
Wisely reflecting, I use almsfood: not for fun, not
for pleasure, not for fattening, not for beautification, but only for the maintenance and nourishment of this body, for keeping it healthy, for
helping with the Holy Life; thinking thus, ‘I will
allay hunger without overeating, so that I may continue to live blamelessly and at ease.’
Wisely reflecting, I use the lodging: only to ward
off cold, to ward off heat, to ward off the touch of
flies, mosquitoes, wind, burning and creeping
things, only to remove the danger from weather
and for living in seclusion.
Wisely reflecting, I use supports for the sick and
medicinal requisites: only to ward off painful feelings that have arisen, for the maximum freedom
[p.6 *; M.I.10]
from disease.
*

refers to page number above of Pali original.

Ref lections on Universal Well-Being
[Now let us chant the reflections on universal well-being]
May I abide in well-being,
in freedom from affliction,
in freedom from hostility,
in freedom from ill-will,
in freedom from anxiety,
and may I maintain well-being in myself.
May everyone abide in well-being,
in freedom from hostility,
in freedom from ill-will,
in freedom from anxiety,
and may they maintain well-being in themselves.
May all beings be released from all suffering,
and may they not be parted from the good fortune they have attained.
When they act upon intention, all beings are the
owners of their action and inherit its results.
Their future is born from such action,
companion to such action, and its results will
be their home.
All actions with intention, be they skilful or
harmful, of such acts they will be the heirs.
[p.19; cf.: M.I.288; A.V.88]

Reflections on Sharing Blessings
[Now let us chant the verses
of sharing and aspiration]
Through the goodness that arises from my
practice,
May my spiritual teachers and guides of great
virtue,
My mother, my father and my relatives,
The Sun and the Moon, and all virtuous
leaders of the world—
May the highest gods and evil forces;
Celestial beings, guardian spirits of the Earth
and the Lord of Death;
May those who are friendly, indifferent or
hostile;
May all beings receive the blessings of my life.
May they soon attain the threefold bliss and
realize the Deathless.
Through the goodness that arises from my
practice,
And through this act of sharing,
May all desires and attachments quickly cease
And all harmful states of mind.
Until I realize Nibbāna,
In every kind of birth, may I have an upright
mind
With mindfulness and wisdom, austerity and
vigour.
May the forces of delusion not take hold nor
weaken my resolve.

The Buddha is my excellent refuge,
Unsurpassed is the protection of the Dhamma,
The Solitary Buddha is my noble Lord,
The Sangha is my supreme support.
Through the supreme power of all these,
May darkness and delusion be dispelled. [p.23]

The Buddha’s Words on Loving Kindness
[Now let us chant the Buddha’s words
on loving-kindness]
This is what should be done
By one who is skilled in goodness,
And who knows the path of peace:
Let them be able and upright,
Straightforward and gentle in speech.
Humble and not conceited,
Contented and easily satisfied,
Unburdened with duties and frugal
in their ways.
Peaceful and calm, and wise and skilful,
Not proud and demanding in nature.
Let them not do the slightest thing
That the wise would later reprove.
Wishing: In gladness and in safety,
May all beings be at ease.
Whatever living beings there may be;
Whether they are weak or strong,
omitting none,
The great or the mighty, medium,
short or small,

The seen and the unseen,
Those living near and far away,
Those born and to-be-born—
May all beings be at ease!
Let none deceive another,
Or despise any being in any state.
Let none through anger or ill-will
Wish harm upon another.
Even as a mother protects with her life
Her child, her only child,
So with a boundless heart
Should one cherish all living beings;
Radiating kindness over the entire world:
Spreading upwards to the skies,
And downwards to the depths;
Outwards and unbounded,
Freed from hatred and ill-will.
Whether standing or walking,
seated or lying down
Free from drowsiness,
One should sustain this recollection.
This is said to be the sublime abiding.
By not holding to fixed views,
The pure-hearted one, having clarity of vision,
Being freed from all sense-desires,
Is not born again into this world.
[p.36; Sn.vv143–152]

Dasa-dhamma Sutta
Ten Subjects for Frequent Recollection
by One who has Gone Forth
Bhikkhus, there are ten dhammas which should be
reflected upon again and again by one who has
gone forth. What are these ten?
I am no longer living according to worldly aims and
values. This should be reflected upon again and
again by one who has gone forth.
My very life is sustained through the gifts of others.
This should be reflected upon again and again by
one who has gone forth.
I should strive to abandon my former habits. This
should be reflected upon again and again by one
who has gone forth.
Does regret over my conduct arise in my mind?
This should be reflected upon again and again by
one who has gone forth.
Could my spiritual companions find fault with my
conduct? This should be reflected upon again and
again by one who has gone forth.
All that is mine, beloved and pleasing, will become
otherwise, will become separated from me. This
should be reflected upon again and again by one
who has gone forth.
I am the owner of my kamma, heir to my kamma,

born of my kamma, related to my kamma, abide
supported by my kamma, whatever kamma I shall
do, for good or for ill, of that I will be the heir. This
should be reflected upon again and again by one
who has gone forth.
The days and nights are relentlessly passing, how
well am I spending my time? This should be
reflected upon again and again by one who has
gone forth.
Do I delight in solitude or not? This should be
reflected upon again and again by one who has
gone forth.
Has my practice borne fruit with freedom or insight
so that at the end of my life I need not feel
ashamed when questioned by my spiritual companions. This should be reflected upon again and again
by one who has gone forth.
Bhikkhus, these are the ten dhammas to be
reflected upon again and again by one who has
[p.109; A.I.87f]
gone forth.

Index of First Lines
Abhivādana-sīlissa ................................................. 66
Aciraṃ vat’ayaṃ kāyo ............................................ 80
Adāsi me akāsi me ................................................. 74
Addhuvaṃ jīvitaṃ ................................................. 81
Aggato ve pasannānaṃ .......................................... 71
Ahaṃ sukhito homi ............................................... 19
Ajja mayā apaccavekkhitvā yaṃ cīvaraṃ ............... 15
Ākāsatthā ca bhummatthā ..................................... 61
Aneka-jāti-saṃsāraṃ ............................................. 59
Aniccā vata saṅkhārā ............................................. 81
Anuññāsi kho Bhagavā ........................................ 114
Apet’ayañ-cakkhumā eka-rājā ................................ 38
Appamāṇo Buddho, appamāṇo Dhammo .............. 38
Appasannehi nāthassa ........................................... 41
Araññe rukkha-mūle vā ......................................... 40
Asevanā ca bālānaṃ .............................................. 31
Atītaṃ nānvāgameyya ........................................... 56
Atthi loke sīla-gūṇo ............................................... 39
Ayañ-ca kho dakkhiṇā dinnā ................................. 74
Ayaṃ kho me kāyo ................................................ 20
Āyu-do bala-do dhīro ............................................. 68
Bāhuṃ sahassam-abhinimmita-sāvudhan-taṃ ....... 50
Bahuṃ ve saraṇaṃ yanti ....................................... 56
Bhārā have pañcakkhandhā ................................... 55
Bhāsitam idaṃ tena Bhagavatā jānatā ................. 112

Bhavatu sabba-maṅgalaṃ ...................................... 67
Bhikkhus, there are ten dhammas ........................ 121
Bhuttā bhogā bhaṭā bhaccā .................................... 69
Bojjh’aṅgo sati-saṇkhāto ........................................ 48
Chinda sotaṃ parakkamma ................................. 113
Dānañ-ca peyya-vajjañ-ca ...................................... 68
Devo vassatu kālena ............................................... 61
Dukkhappattā ca niddukkhā .................................. 49
Gandah-sambhāra-yuttena ..................................... 60
Ghana-sārappadittena ............................................ 60
Hetu-paccayo, ārammaṇa-paccayo ......................... 80
Idam te/vo/no/me ñātīnam hotu ...........................
Idaṃ te/vo/no/me ñātīnaṃ hotu ...........................
Iminā puñña-kammena ..........................................
Iminā puññā-kammena ..........................................
Iti pi so Bhagavā arahaṃ sammā-sambuddho ........

62
64
23
62
39

Jarā-dhammo’mhi jaraṃ anatīto .............................. 7
Kāle dadanti sapaññā ............................................. 73
Karaṇīya m-attha-kusalena .................................... 36
Khantī paramaṃ tapo tītikkhā ............................. 112
Kusalā dhammā. Akusalā dhammā. ....................... 75
Mahā-karuṇiko nātho ............................................ 29
Mahā-kāruṇiko nātho ............................................ 52
May I abide in well-being ..................................... 117
Mettañ-ca sabba-lokasmiṃ .................................... 37
N’atthi me saraṇaṃ aññaṃ .................................... 29

N’atthi me saraṇaṃ aññaṃ ....................................
N’atthi me saraṇaṃ aññaṃ ....................................
Namo arahato sammā- ..........................................
Namo me sabba buddhānaṃ .................................

46
54
29
42

Pañcakkhandhā: Rūpakkhandho, .......................... 77
Paṭisaṅkhā yoniso cīvaraṃ paṭisevāmi, .................... 6
Puññass’idāni katassa ............................................ 21
Ratanattay’ānubhāvena ......................................... 67
Sabb’ītiyo vivajjantu ..............................................
Sabb’ītiyo vivajjantu ..............................................
Sabbītiyo vivajjantu ...............................................
Sabba-buddh’ānubhāvena sabba-dhamm’ānu- .......
Sabba-roga-vinimutto ............................................
Sabba-roga-vinimutto ............................................
Sabbe Buddhā balappattā ......................................
Sabbe saṅkhārā aniccā’ti ........................................
Sabbe sattā sadā hontu ..........................................
Sabbe sattā, Averā hontu, ......................................
Sakkatvā Buddha-ratanaṃ .....................................
Sakkatvā Buddha-ratanaṃ .....................................
Samantā cakka-vāḷesu ...........................................
Sarajjaṃ sasenaṃ sabandhuṃ nar’indaṃ ..............
So attha-laddho sukhito .........................................
So attha-laddho sukhito .........................................

47
66
62
69
44
66
50
57
24
18
47
53
26
26
52
73

Tesaṃ saccena sīlena ............................................. 44
This is what should be done ................................ 119
Through the goodness that .................................. 118
Udet’ayañ-cakkhumā eka-rājā ................................ 38

Vandāmi cetiyaṃ sabbaṃ ......................................
Vipassissa nam’atthu ..............................................
Vipatti-paṭibāhāya ..................................................
Virūpakkhehi me mettaṃ .......................................

60
41
26
37

Wisely reflecting, I use ......................................... 116
Yā devatā santi vihāra-vāsinī ................................... 8
Yaṅ kiñci kusalaṃ kammaṃ .................................. 24
Yaṅ kiñci ratanaṃ loke .......................................... 46
Yaṅ kiñci ratanaṃ loke .......................................... 54
Yaṅ kiñci vittaṃ idha vā huraṃ vā ........................ 33
Yānīdha bhūtāni samāgatāni .................................. 32
Yan-dunnimittaṃ avamaṅgalañ-ca ........................ 49
Yasmiṃ padese kappeti .......................................... 72
Yassa mūle nissino va ............................................ 60
Yassa saddhā Tathāgate ......................................... 72
Yathā paccayaṃ pavattamānaṃ dhātu- ................. 17
Yathā pi selā vipulā ................................................ 54
Yathā vāri-vahā pūrā .............................................. 66
Yato’haṃ bhagini ariyāya jātiyā jāto ...................... 48
Ye ca atītā Sambuddhā .......................................... 58
Yo cakkhumā moha-malāpakaṭṭho ......................... 28
Yo so Bhagavā arahaṃ sammā-sambuddho ..............1

